БҰЙЫРАМЫН:

1. "Жеке басты куәландыратын құжаттарды (босқын куәлігінен басқа) дайындау үшін формулярдың нысанын және оны ресімдеу, толтыру, есепке алу, сақтау, тапсыру, жұмсау, жою қағидаларын бекіту туралы" Қазақстан Республикасы Ішкі істер министрінің 2016 жылғы 31 мамырдағы № 583 бұйрығына (Нормативтік құқықтық актілерді мемлекеттік тіркеу тізілімінде № 13911 болып тіркелген, "Әділет" ақпараттық-құқықтық жүйесінде 2016 жылғы 2 тамызда жарияланған) мынадай өзгерістер енгізілсін:

көрсетілген бұйрықпен бекітілген Жеке басты куәландыратын құжаттарды (босқын куәлігінен басқа) дайындау үшін формулярдың нысанын және оны ресімдеу, толтыру, есепке алу, сақтау, тапсыру, жұмсау, жою қағидаларында (бұдан әрі - Қағидалар):

3-тармақ мынадай редакцияда жазылсын:

"3. Формулярды ресімдеуді және толтыруды құжатталушы адам жеке басын сәйкестендіру және жеке қолын қою үшін жеке жүгінген кезде көші-қон қызметі бөлінісінің уәкілетті қызметкері (бұдан әрі – уәкілетті қызметкер) жүзеге асырады.";

4-тармақ мынадай редакцияда жазылсын:

"4. Қазақстан Республикасы азаматының паспортын, Қазақстан Республикасы азаматының жеке куәлігін алуға формулярды жоғалтуына, жарамдық мерзімінің аяқталуына, некеге тұру, бұзу бойынша тегін ауыстыруына, одан әрі пайдалануға жарамсыз болып қалуына, құжаттарының түрлерінің өзгеруіне, Қазақстан Республикасы азаматының жеке куәлігі негізінде бірінші рет Қазақстан Республикасы азаматының паспортын алуына байланысты паспортын және (немесе) жеке куәлігін ауыстырған жағдайда құжатталушы адамның тұрақты тіркелу орны, сондай-ақ оның нақты тұрғылықты орны бойынша уәкілетті қызметкер толтырады.

Құжатталушы адамның тұрақты тұрғылықты орны болмаған жағдайда (шетелдіктер мен азаматтығы жоқ адамдарды қоспағанда), уәкілетті қызметкер формулярды ішкі істер органдары растаған оның нақты болу орны бойынша (белгілі тұрғылықты жері жоқ адамдарға арналған оңалту және бейімдеу орталығы, қылмыстық-атқару жүйесі мекемелері, тергеу изоляторлары, уақытша ұстау изоляторлары, белгілі тұрғылықты жері жоқ адамдарға арналған қабылдау-тарату орындары) толтырады.

Шетелдіктің Қазақстан Республикасында тұруына ықтиярхат және азаматтығы жоқ адамның куәлігін алуға формулярды қатаң түрде құжатталушы адамның тұрақты тіркелген орны бойынша уәкілетті қызметкер толтырады.

Бланкіде формуляр мынадай жағдайларда:

1) тергеу қамауындағыларға және бас бостандығынан айыру орындарда жазасын өтеп жатқан адамдарға;

2) өзіне-өзі қызмет көрсету, өздігінен қозғалу, бағдарлау қабілетін немесе мүмкіндігін толық немесе ішінара жоғалтқан адамдарға 1414 бірыңғай байланыс орталығына жүгіну арқылы тұрғылықты жеріне шыға отырып;

3) 1974 жылғы үлгідегі бұрынғы КСРО паспортын ауыстыруына және оларды жоғалтуы бойынша қалпына келтіруіне байланысты өтініш білдірген азаматтарға, сондай-ақ туу туралы куәліктің негізінде жеке басын куәландыратын құжаттарды алғаш рет алуға уақтылы өтініш білдірмеген Қазақстан Республикасының азаматтарына, Қазақстан Республикасының азаматтығына не қандай да бір мемлекеттің азаматтығына тиесілігін ішкі істер органдары анықтамаған адамдарға;

4) ХҚТ ТП және ШҚТ ТП тіркеу пункттері болмаған кезде;

5) ХҚТ ТП-мен, ШҚТ ТП-мен байланыс арналары істен шыққан немесе олардың құрал- жабдықтары істен шыққан жағдайда;

6) республикадан тыс жерлерде тұрақты тұрып жатқан және оның аумағында уақытша жүрген Қазақстан Республикасының азаматтарына, сондай-ақ Қазақстан Республикасы Ішкі істер министрлігінің Көші-қон қызметі комитетіне (бұдан әрі – ІІМ КҚҚК) құжаттандыру мәселелері бойынша өтініш білдірген Қазақстан Республикасының азаматтарына толтырылады (формулярларды толтыруды және дайын құжаттарды беруді ІІМ КҚҚК жүргізеді).";

10-тармақты мынадай редакцияда жазылсын:

"10. Жеке басты куәландыратын құжаттарды ресімдеу кезінде құжатталатын адамның тегі мен аты ұсынылған құжаттар (шетелдіктің ұлттық паспорты, шақыру-шақырту, неке туралы куәлік, ғылыми еңбектер, монограммалар және т.б.) бойынша оған қажетті ағылшынша жазумен басылады. Ішкі істер органдарына құжатталушы адам жоғарыда санамаланған құжаттарға сәйкес тегі мен атының ағылшын тілінде жазылуын көрсете отырып, еркін нысанда жазбаша өтініш береді. Аумақтық ішкі істер органы басшысының бұрыштамасы бар өтініш - "транскрипция" формулярдың сыртқы жағына жапсырылды және ІІМ КҚҚК-ге құжаттар дайындау үшін жолданады.

Азаматтың тегі мен аты қажетті транскрипцияда формулярдағы 2, 3-жолдардың астында көрсетіледі. Құжатталушы адамның өтінішінің тіркеу нөмірі мен күні формулярдың сыртқы бетінде көрсетіледі және елтаңбалы мөрмен расталады.";

12-тармақ мынадай редакцияда жазылсын:

"12. Ақпараттық 1-жолда кодтар мынадай тәртiпте көрсетiледi:

1) Қазақстан Республикасының азаматтарын құжаттандыру кезінде:

"00" коды формулярды Қазақстан Республикасы азаматының паспортын, азаматтығы жоқ адамның куәлігін 16 жасқа дейінгі балаларға беруге толтыру кезінде көрсетіледі, бұл ретте 9, 10, 11-жолдарда туу туралы куәліктің деректері жазылады, баланың тұрғылықты жері бойынша тіркеуде болуына тексеру жүргізілген жеке сәйкестендіру нөмірі (бұдан әрі – ЖСН) формулярдың сыртқы жағындағы бос орынға көрсетіледі.

Балалардың жеке басын сәйкестендіру үшін олардың жеке қатысуы талап етіледі.

Жеке басты куәландыратын құжаттары жоқ және туу туралы куәліктерінде ЖСН-ы көрсетілмеген 16 жасқа толмаған балаларға оны генерациялау ХҚТ ТП ақпараттық жүйелері арқылы жүргізіледі.

Балаларға ЖСН генерациялау үшін ата-аналарының (заңды өкілдерінің) біреуі баланың туу туралы куәлігін, ата-анасының (заңды өкілдерінің) біреуінің жеке куәлігін ұсынады. Баланың тұрғылықты жері бойынша тіркеуде болуын уәкілетті қызметкер ХҚТ ТП арқылы тексереді.

Шет тілінде жазылған құжаттар мемлекеттік не орыс тіліне аударылуы тиіс. Аудармашы қолтаңбасының түпнұсқалығы нотариалды куәландырылады.

Балалардың айқындамалық деректері туу туралы куәлігіне сәйкес жазылады, күні, нөмірі және оны берген органның атауы көрсетіледі.

Республикадан тыс жерде туылған адамдарға ЖСН-ды генерациялау үшін Қазақстан Республикасының шетелдік мекемелері берген туу туралы куәліктерді қоспағанда, "Қазақстан Республикасының шетелдік ресми құжаттарды заңдастыру талаптарын жоятын конвенцияға қосылуы туралы" 1999 жылғы 30 желтоқсандағы Қазақстан Республикасының Заңына (бұдан әрі – Конвенция) сәйкес ресімделген туу туралы куәлік ұсынылады.

ЖСН-ды генерациялауды Қазақстан Республикасы Ішкі істер министрлігінің "Ақпараттық-өндірістік орталығы" республикалық мемлекеттік кәсіпорны (бұдан әрі – "АӨО" РМК) ХҚТ ТП-ға өтінім берілген күннен бастап екі жұмыс күні мерзімде жүргізеді.

ЖСН-ның қайталануына жол бермеу мақсатында, "АӨО" РМК деректер базасында салыстыра тексеру жүргізеді, мәліметтер болмаған жағдайда, генерацияланған ЖСН ХҚТ ТП-ға жолданады.

Генерацияланған ЖСН нөмірі туу туралы куәлікке қосымша парақта осы Қағидаларға 3-қосымшаға сәйкес нысан бойынша берілген ЖСН-мен бірге көрсетіледі, уәкілетті қызметкер қол қояды және елтаңбалы мөрмен расталады.

"01" коды 16 жасқа толған адамдар үшін формуляр ресімдеу кезінде көрсетіледі, бұл ретте 9, 10, 11-жолдарда Қазақстан Республикасының жеке куәлігіне және паспортына ресімдеу кезінде туу туралы куәліктің деректері жазылады.

Егер құжатталушы адам 16 жасқа толғанға дейін жеке басын куәландыратын құжат алған жағдайда, 9, 10, 11-жолдарда бұрын берілген деректері жазылады.

"00" немесе "01" коды бойынша формулярды ресімдеу кезінде:

Қазақстан Республикасының азаматтығын растау үшін ата-анасының бірінің жеке куәлігі ұсынылады, оның нөмірі, күні және берген орган формулярдың бос орында көрсетіледі;

ата-аналарының азаматтығы әртүрлі болған кезде шетелдік ата-анасынан баласының Қазақстан Республикасының азаматының жеке басын куәландыратын құжаттарын алуы үшін нотариалды расталған өтініш-келісім ұсынылады (бала Қазақстан Республикасынан тыс жерлерде және ата-аналарының азаматтығы әртүрлі болғанда, бірі бала туылған кезде Қазақстан Республикасының азаматтығында болған және ата-аналарының екеуі де сол уақытта Қазақстан Республикасынан тыс жерлерде тұрақты тұрып жатқан жағдайда);

республикадан тыс жерлерде туылған адамдарға формулярларды толтыру Қазақстан Республикасының шетелдік мекемелері берген туу туралы куәліктерді қоспағанда, Конвенцияға сәйкес ресімделген туу туралы куәліктердің негізінде жүргізіледі;

Формулярды толтыру кезінде "04" коды Т.А.Ә. (ол болған кезде) өзгерген кезде көрсетiледi, бұл ретте 9, 10, 11-жолдарда бұрынғы құжаттың деректерi, ал 5-жолда – бұрынғы тегi, ал 3 және 4-жолдарда – бұрынғы аты, әкесiнiң аты жазылады.

Некеге тұру немесе бұзу кезінде таңдалған тегі некеге тұру (бұзу) туралы куәліктегі жазбаға сәйкес көрсетілдеді, олардағы деректер формулярдың бос орынға жазылады;

"05" коды туған күнiн өзгерткен кезде көрсетiледi, бұл ретте 9, 10, 11-жолдарда бұрынғы жеке басын куәландыратын құжаттың деректерi жазылады. Формулярдың сыртқы бетiндегi бос орында туу туралы куәліктің деректерi көрсетiледi.

Айқындамалық деректерді өзгерту бойынша Қазақстан Республикасы азаматының паспортын, жеке куәлiгін беруге формулярды толтыру некеге тұруы (бұзуы) бойынша, ұлты қазақ адамдардың ұлттық дәстүрге байланысты тегін және әкесінің атын өзгерту жағдайларын қоспағанда, осы Қағидаларға 4-қосымшаға сәйкес нысан бойынша айқындамалық деректерді өзгерту туралы қорытынды (бұдан әрі – айқындамалық деректерді өзгерту туралы қорытынды) шығарылғаннан кейін жүргiзiледi.

Айқындамалық деректерді ауыстырудың шынайылығын анықтау үшін уәкілетті қызметкер тексеру материалдарын қалыптастырады:

азаматтың айқындамалық деректерін өзгерту туралы еркін нысандағы өтініші;

айқындамалық деректерін өзгерту туралы куәліктің көшірмесі (ол болған кезде);

қайта берілген туу туралы куәліктің көшірмесі (ол болған кезде);

туу туралы акт жазбасының көшірмесі (азамат қайтадан алған туу туралы куәлік ұсынған кезде).

Айқындамалық деректерді ауыстыру туралы өтініштің негізділігін растау кезінде уәкілетті қызметкер екі жұмыс күні мерзімде айқындамалық деректерді өзгерту бойынша қорытынды шығарады, оны Ішкі істер басқармасының (бөлімнің) бастығы немесе оның орынбасары бекітеді. Қорытындыны тіркеу осы Қағидаларға 5-қосымшаға сәйкес нысан бойынша айқындамалық деректерін, ұлтын, туған жерін ауыстыру, жеке басын тексеру бойынша және жеке басын куәландыратын құжаттарды беру, 1974 жылғы үлгідегі паспортты жоғалту туралы қорытындыларды тіркеу журналында (бұдан әрі – қорытындыларды тіркеу журналы) жүргізіледі. Тексеру материалы жеке номенклатуралық іске қалыптастырылады.

"06" коды шығарылған жеке басын куәландыратын құжаттардағы жазуларда сәйкес келмеулер анықталған жағдайда көрсетiледi. 9, 10, 11-жолдарда сәйкес келмеулер анықталған құжаттың деректерi жазылады.

Егер дайындалған жеке басты куәландыратын құжаттарда өндiрiстiк ақауға жол берiлсе, жаңадан ресiмделген формулярмен бiрге бұрынғы формулярды және жiберiлген қатесi бар құжатты жалпы тiзiмге енгiзбей, жеке тiзiлiммен ІІМ КҚҚК-ге жолданады, ал жеке басты куәландыратын құжаттарды қайта дайындау "АӨО" РМК-ның есебінен жүргізіледі. Жаңа құжат дайындалғаннан кейiн бұрынғы (қатесi бар) құжат өндiрiстiк ақау ретiнде "АӨО" РМК-да жойылады, ал формулярдың екеуі де дайындалған құжатпен бiрге оларды толтыру орны бойынша қайтарылады. Егер жазудағы сәйкес келмеулер формулярды толтыру кезінде уәкілетті қызметкерлердің кiнәсiнен жол берiлген болса, ІІМ КҚҚК-ге жаңадан толтырылған формуляр енгізілген мәліметтің дұрыстығын растайтын құжаттың көшірмесімен бірге жолданады. Формулярдың сыртқы бетiне қате табылған жол көрсетiле отырып, елтаңбалы мөрмен расталған жазба жүргізіледі, қате жіберілген құжат Қаулының 47,48-тармақтарына сәйкес жойылады.

Құжатталатын адамның фотосуретінің деректер базасындағы жеке басты куәландыратын құжаттағы фотобейнемен сәйкес келмейтіні анықталған кезде уәкілетті қызметкер құжатталатын адамның жеке басын және құжаттардағы сәйкессіздіктердің себептерін тексергеннен кейін формулярды "06" коды бойынша толтырады.

Жеке басты растау үшін осы Қағидаларға 6-қосымшаға сәйкес нысан бойынша азаматтың жеке басын тану хаттамасы (бұдан әрі – жеке басты тану хаттамасы) толтырылады. Жеке басты тану хаттамасы оның фотокарточкасы мен біруақытта ұсынылған танылатын адамның сыртқы келбетімен мүмкіндігінше ұқсас келетін басқа адамдардың кемінде үш фотосуреті бойынша басқа адамдардың фотокарточкаларымен бірге жақын туыстарын немесе азаматты кемінде 10 жылдан бері білетін адамдарды тарта отырып, толтырылады.

Екі жұмыс күн ішінде қорытынды шығарылып, формулярмен және осы Қағидаларға 7-қосымшаға сәйкес нысан бойынша жарамсыз жеке басты куәландыратын құжаттарды, 1974 жылғы үлгідегі паспорттарды, Қазақстан Республикасы азаматының уақытша жеке куәліктерін, шекара аймағы тұрғынының куәлігін, толтыру кезінде бүлінген формулярлардың бланкілерін жою туралы актімен (бұдан әрі – жою туралы акті) бірге осы Қағидаларға 8-қосымшаға сәйкес жарамсыз жеке басты куәландыратын құжаттарды жою себептерінің тізбесіне сәйкес құжаттың жарамсыздық себептерін көрсете отырып, ІІМ КҚҚК-ге жолданады,қорытындыны тіркеу қорытындыларды тіркеу журналында жүргізіледі;

"07" коды құжат пайдалануға жарамсыз болған жағдайларда (бүліну, ескіру, техникалық ақаулар, паспорттың барлық беттерін пайдалану, жеке басын куәландыратын құжатта ЖСН болмауы және т.б.) көрсетіледі.

Бүлінуіне, ескіруіне, жеке басын сәйкестендірудің мүмкін болмауына байланысты пайдалануға жарамсыз құжат формулярды толтыру кезінде алынады.

Қазақстан Республикасы азаматының қалауы бойынша Қазақстан Республикасы азаматының уақытша жеке куәлігі беріледі.

Сонымен, "07" коды формулярды деректер базасында "талап етілмеген құжаттар" ретінде жарамсыздар разрядына енгізілген құжаттың негізінде ресімдеу кезінде көрсетіледі.

"08" коды Қазақстан Республикасының азаматы өз ұлтын өзгерткен кезде көрсетіледі.

Формулярды "08" код бойынша толтыру кезінде ұлтының өзгеруіне байланысты мыналарды басшылыққа алу қажет:

азаматтардың паспорттарында және жеке куәліктерінде ұлты туралы жазбаны өзгерту олардың жазбаша өтініштері бойынша туу туралы куәліктерінің және қолдаухаттың негізділігін растайтын өзге де құжаттардың негізінде жүргізіледі;

паспортта және жеке куәлікте ұлты туралы жазба ата-аналарының ұлтына сәйкес жүргізіледі. Ата-аналарының ұлты әртүрлі болған кезде Қазақстан Республикасының азаматы ұлтын әкесінің немесе анасының ұлты бойынша еркін таңдайды;

одан әрі өтініш бойынша ұлты тек басқа ата-анасының ұлтына өзгереді.

Ерекше жағдайларда қуғын-сүргін кезеңінде Қазақстан Республикасының аумағына күштеп көшірілген Қазақстан Республикасы азаматтарының паспорттарында, жеке куәліктерінде ұлты туралы жазбаны өзгертуге рұқсат етіледі. Ұлтын өзгерту "Жаппай саяси қуғын-сүргiндер құрбандарын ақтау туралы" 1993 жылғы 14 сәуірдегі Қазақстан Республикасының Заңына сәйкес берілетін ақталғаны туралы анықтаманың негізінде жүргізіледі.

Азаматтардың паспортындағы және жеке куәлiгiндегі ұлты туралы жазбаны өзгерту жөнiндегi даулар Қазақстан Республикасының заңдарына сәйкес сот тәртiбiмен шешiледi.

Формуляр ұлтын өзгерту туралы өтініштің негізділігі расталғаннан және Ішкі істер басқармасының (бөлімнің) бастығы немесе оның орынбасары бекіткен екі жұмыс күні мерзімде шығарылған және қорытындыларды тіркеу журналында тіркелген ұлтын өзгерту бойынша қорытындыдан кейін толтырылады және тіркеледі. Тексеру материалдары жеке номенклатуралық істе қалыптастырылады.

Формулярдың 9, 10, 11-жолдарында бұрынғы жеке куәліктің (немесе паспорттың – шетелде тұратындар үшiн) деректерi жазылады, ал формулярдың сыртқы бетiндегі бос орында паспорттық елтаңбалы мөрмен расталатын ұлтын өзгерту туралы қорытындының нөмiрi мен күнi жазылады. 8-жолда азаматтың жаңа ұлты, ал 8-жолдың астына бұрынғы ұлты жазылады.

Біруақытта 8-жол бойынша формуляр ресімдеу кезінде уәкілетті қызметкер азаматқа ұлты туралы жазбаның өзгертілгені туралы анықтама береді, ол азаматтық хал актілеріндегі тиісті жазбаларда ұлты туралы мәліметтерге өзгерістер енгізу үшін тұрғылықты жері бойынша азаматтық хал актілері жазбалары (бұдан әрі – АХАТ) органдарына ұсынылады.

Осы "08" код азамат жеке басын куәландыратын құжаттарын оларда ұлтын көрсеткiсi келмеуiне байланысты ауыстырған кезде формулярды толтыру кезiнде көрсетiледi. 8-жол толтырылмайды, онда "999" коды қойылады.

"09" коды жеке басты куәландыратын құжаттарды (Қазақстан Республикасы азаматының паспортынан басқа) жоғалтуына байланысты формулярды толтыру кезінде көрсетiледi.

Жеке басын куәландыратын құжаттарын жоғалтқан адамдар ішкі істер органдарына осы Қағидаларға 9-қосымшаға сәйкес нысан бойынша құжаттың қайда, қашан және қандай жағдайда жоғалғанын көрсете отырып, жазбаша өтініш береді.

Жеке басын растауды тексеру және жоғалған жеке басты куәландыратын құжат туралы мәліметтер беруді уәкілетті қызметкер деректер базасында жүргізеді.

Картотекада формуляр болмаған кезде осы Қағидаларға 10-қосымшаға сәйкес нысан бойынша формулярдың жоғалғаны (болмауы) туралы акт жасалады.

Жеке басын және жоғалған жеке басын куәландыратын құжат туралы мәліметтерді растау үшін ІІМ КҚҚК деректер базасынан ІІМ КҚҚК-нің елтаңбалық мөрімен куәландырылған фотосуреті бар ақпарат сұратылады.

Жоғалған жеке басын куәландыратын құжаттар басқа өңірлерде алынған адамдар өтініш білдірген жағдайда, ХТҚ ТП жоқ көші-қон қызметі бөліністері құжат иесінің сәйкестігін растау және жоғалған құжат туралы мәліметтер беру үшін осы Қағидаларғы 11-қосымшаға сәйкес нысан бойынша фотосуреттері бар формулярдың (1-нысан) көшірмелерін ұсыну туралы сұрау салу жолдайды.

Жеке басын куәландыратын құжаттардың, 1974 жылғы үлгідегі бұрынғы КСРО паспорттардың жоғалуына байланысты сұрау салулар азаматтардың өтініштері келіп түскеннен кейінгі келесі жұмыс күннен кешіктірілмей жолданады, ал формулярдың көшірмесін беру туралы сұрау салуға жауаптар осы Қағидаларға 12-қосымшаға сәйкес нысан бойынша сұрау салу бастамашыларына олар келіп түскеннен кейін 48 сағаттан кешіктірмей жолданады.

Формулярдың 9, 10, 11-жолдарында жоғалған не қолда бар жеке басты куәландыратын құжаттың деректерi жазылады. Формулярдың сыртқы бетіне жоғалған құжатты қалпына келтiру туралы құжатталушы адамның өтінішінің нөмiрi және күнi жазылады.

"10" коды құжатталушы адам тіркелген мекенжайын ауыстырған кезде, егер жеке басты куәландыратын құжатта толық тіркелген мекенжайы көрсетілген жағдайда және ол жаңа тіркелген мекенжайына сәйкес келмейтін (облыс, қала, аудан, көше, үй, пәтер) болған кезде көрсетiледi.

9, 10, 11-жолдарда жеке басты куәландыратын құжаттың деректерi жазылады және 14-жол (бұрынғы тіркелген мекенжайы) толтырылады.

"11" коды бойынша формулярды ресімдеуді мынадай тәртіпте уәкілетті қызметкер жүзеге асырады:

1974 жылғы үлгiдегi бұрынғы КСРО паспорттар бойынша азаматтардан жеке басты куәландыратын құжаттарды уақтылы алмау себептерiн көрсете отырып, еркін нысандағы өтініш, барлық тұрған, оқу, жұмыс орындары көрсетілген толық өмірбаяны, 1974 жылғы үлгідегі бұрынғы КСРО паспорттары бойынша қабылданады.

Осы Қағидалардың 14-тармағында белгіленген тәртіпте уәкілетті қызметкер куәландырған 1974 жылғы үлгідегі бұрынғы КСРО паспортының көшірмесі тексеру материалына тігіледі.

Паспорттардағы тіркеу мөртабанының түпнұсқалылығы күмән тудырған не олар болмаған кезде уәкілетті қызметкер азаматтың азаматтығын растау үшін Қазақстан Республикасының аумағында тіркелу заңдылығына тексеру жүргізеді. Тіркеу туралы мәліметтер аумақтық ішкі істер органдарының мекенжай-анықтамалық мұрағаты, селолық, ауылдық округтердің шаруашылық кiтаптары бойынша тексеріледі. Тіркелу фактісін анықтау үшін бұрынғы тұрған орны бойынша сұрау салулар жүргізіледі.

Осы адамға паспорттың берiлгенін және фотосуреттердiң ұқсастығын растау, сондай-ақ ерекше белгiлерiнiң (шет мемлекеттің азаматтығы, паспортты ауыстыру, жоғалту, құзыреттi органдардың сұрау салулары туралы) болуын тексеруді жүзеге асыру үшiн уәкілетті қызметкер осы паспортты берген органға осы Қағидаларға 11-қосымшаға сәйкес нысан бойынша суреті бар (1-нысан) формулярдың көшірмесін және оның берілгенін растайтын 1974 жылғы үлгідегі паспорттарды есепке алатын 2-нысанды кітаптан (бұдан әрі - 2-нысанды кітап) жазбаларды ұсыну туралы сұрау салу жолдайды. Формулярдың көшірмесін ұсыну туралы (1-нысан) сұрау салуға жауап осы Қағидаларға 12-қосымшаға сәйкес нысан бойынша жолданады.

Паспорттық елтаңбалы мөрмен расталған 1-нысан көшiрмесi және 2-н кітабынан алынған жазбалары бар мәліметтер тексеру материалына тiгiледi.

Уәкілетті қызметкер азаматты Қазақстан Республикасының азаматтығынан шығуы не оны жоғалтуы, республикадан тыс жерлерге тұрақты тұруға кетуі, республика аумағына шетелдік ретінде тіркелуі жөніндегі есептер бойынша тексеруді жүргізеді. Тексеру бойынша мәліметтер тексеру материалдарына тiгiледi.

Жеке басын анықтау үшін уәкілетті қызметкер азаматтың фотосуреті мен онымен бірге ұсынылған танылатын адамның сыртқы келбетімен мүмкіндігінше ұқсас келетін басқа адамдардың кемінде үш фотосуреті бойынша жақын туыстарын немесе азаматты кемінде 10 жылдан бері білетін адамдарды тарта отырып, осы Қағидаларға 6-қосымшаға сәйкес нысан бойынша адамның жеке басын тану хаттамасын толтырады.

Азаматтың жеке басын анықтау және Қазақстан Республикасының азаматтығына тиесілігін растау кезінде уәкілетті қызметкер осы Қағидаларға 13-қосымшаға сәйкес нысан бойынша жеке басын анықтау және Қазақстан Республикасы азаматының жеке басын растайтын құжаттарды беру бойынша қорытынды (бұдан әрі – жеке басын анықтау бойынша қорытынды) шығарып, қорытындыларды тіркеу журналына тіркейді, оның нөмірі мен күні формулярдың сыртқы бетінде бос жерге көрсетіліп, паспорттық елтаңбалы мөрмен бекітіледі.

Қазақстан Республикасының аумағында, оның ішінде 1992 жылғы 1 наурызға тұрақты тіркелгенін растайтын құжаттар болмаған кезде, егер азаматтар Қазақстан Республикасында тіркеу есебінен шығарылған және тоғыз ай ішінде Қазақстан Республикасының аумағында жаңа келген орны бойынша тіркелмеген болса, уәкілетті қызметкер азаматтың азаматтығын анықтауға тексеру жүргізеді.

Тексеру аяқталғаннан кейін азаматтарға Қазақстан Республикасы Ішкі істер министрінің 2016 жылғы 28 қаңтардағы № 85 бұйрығымен (бұдан әрі – ІІМ-нің № 85 бұйрығы) бекітілген (Нормативтік құқықтық актілерді мемлекеттік тіркеу тізілімінде № 13391 болып тіркелген) Ішкі істер органдарының Қазақстан Республикасының азаматтығына қабылдау және Қазақстан Республикасының азаматтығын қалпына келтіру, оның ішінде жеңілдетілген тәртіппен (тіркеу тәртібімен), азаматтықтан шығу, азаматтықты жоғалту, азаматтықтан айырылу және Қазақстан Республикасының азаматтығына жататындығын айқындау мәселелері бойынша өтінішхаттарды (өтініштерді) қабылдау, ресімдеу және қарау Қағидаларына 13-қосымшаға сәйкес нысан бойынша Қазақстан Республикасының азаматтығына тиесілігін растайтын анықтама (бұдан әрі – 13 нысанды анықтама) беріледі.

13-нысанды анықтама Қазақстан Республикасының азаматын паспортпен және жеке куәлікпен құжаттандыру туралы шешім қабылдауға негіз болып табылады, 13-нысанды анықтама және 1974 жылғы үлгiдегi бұрынғы КСРО паспортының берілгенін растайтын 1-нысан көшірмесі болған кезде тексеру материалдарын қалыптастыру жүргізілмейді, бұл ретте 1-нысан көшірмесін азаматтық және иммиграция бөлімі 13-нысанды анықтамамен бірге ұсынады.

Формулярды ресімдеу кезінде 13-нысанды анықтаманың нөмірі мен күні және анықтаманы берген орган формулярдың бос орында көрсетіледі және паспорттық елтаңбалы мөрмен расталады.

1974 жылғы үлгiдегi бұрынғы КСРО паспорттың жоғалуына байланысты "11" код бойынша формуляр ресімдеу үшін азаматтардан:

жеке басын куәландыратын құжаттарды жоғалту және уақтылы алмау себептерiн көрсете отырып, еркін нысандағы өтініш;

барлық тұрған, оқыған, жұмыс істеген жерлері көрсетілген толық өмірбаян қабылданады.

Уәкілетті қызметкер осы адамға паспорттың берілгенін және фотосуреттердің ұқсастығын растауға, Қазақстан Республикасының азаматтығын растау үшін Қазақстан Республикасының аумағында тіркелу заңдылығына, сондай-ақ Қазақстан Республикасының азаматтығынан шығу не одан айырылу, республикадан тыс жерлерге тұрақты тұруға шығу, республика аумағында шетел азаматы ретінде тіркелу мәніне азаматты тексеру жүргізеді. Тексеру бойынша мәліметтер тексеру материалдарына тiгiледi.

Азаматтың фотосуреті мен біруақытта ұсынылған танылатын адамның сыртқы келбетімен мүмкіндігінше ұқсас келетін басқа адамдардың кемінде үш фотосуреті бойынша, жақын туыстарын немесе азаматты кемінде 10 жылдан бері білетін адамдарды тарта отырып, адамның жеке басын тану хаттамасы толтырылады.

Азаматтардың 1974 жылғы үлгідегі бұрынғы КСРО паспорттарын жоғалту туралы өтініштерінің негізінде осы Қағидаларға 14-қосымшаға сәйкес нысан бойынша 1974 жылғы үлгідегі паспортты жоғалтқаны туралы іс басталады. Осы іске тіркеу нөмірі беріледі: алымы – өтініштердің тіркеу нөмірі, бөлімі – ағымдағы жылдағы істердің реттік нөмірі. 1974 жылғы үлгідегі бұрынғы КСРО паспорттарын жоғалту туралы істер осы Қағидаларға 15-қосымшаға сәйкес нысан бойынша 1974 жылғы үлгідегі паспорттарды жоғалту туралы істерді тіркеу журналында тіркеледі.

Азаматтың жеке басы анықталған және Қазақстан Республикасының азаматтығына тиесілігі расталған кезде, уәкілетті қызметкер екі жұмыс күні ішінде жеке басын тексеру нәтижелері және жеке басын куәландыратын құжаттарды беру бойынша қорытынды шығарады, оны Ішкі істер басқармасының (бөлімінің) бастығы не оның орынбасары бекітеді және қорытындыларды тіркеу журналында тіркеледі.

Формулярдағы 9, 10, 11-жолдарда жоғалған 1974 жылғы үлгідегі бұрынғы КСРО паспортының деректері, ал формулярдың бос орынға паспорттық елтаңбалы мөрмен куәландырылған жоғалту туралы істің нөмірі мен күні жазылады.

Қазақстан Республикасының аумағында, оның ішінде 1992 жылғы 1 наурызға тұрақты тіркелгенін растайтын құжаттар болмаған кезде, егер азаматтар Қазақстан Республикасында тіркеу есебінен шығарылған және тоғыз ай ішінде Қазақстан Республикасының аумағында жаңа келген орны бойынша тіркелмеген болса, азаматқа оның азаматтығын анықтау үшін тексеру жүргізіледі, аяқталғаннан кейін оған Қазақстан Республикасы азаматының жеке куәлігін (және паспортын) әзірлеу үшін формуляр ресімдеу туралы шешім қабылдау үшін негіз болып табылатын 13-нысанды анықтама беріледі.

13-нысанды анықтама және 1974 жылғы үлгідегі бұрынғы КСРО паспортының берілгендігін растайтын 1-нысанның көшірмесі болған кезде тексеру материалдарын қалыптастыру жүргізілмейді, бұл ретте 1-нысанның көшірмесін азаматтық және иммиграция бөлімі 13-нысанды анықтамамен бірге береді.

Формулярды ресімдеген кезде 13-нысанды анықтаманың нөмірі мен күні және анықтаманы берген орган формулярдың бос орында көрсетіледі және паспорттық елтаңбалы мөрмен расталады.

Жеке басты куәландыратын құжаттар беруге алғаш рет өтініш білдірген және туу туралы куәлігін ұсынған 18 жастан асқан адамдарға формулярды ресімдеу олардың жеке басын тексеріп, Қазақстан Республикасының азаматтығына тиесілігі анықтағаннан кейін жүзеге асырылады.

"11" коды бойынша көрсетілген санаттағы адамдарға формуляр ресімдеу үшін азаматтан:

жеке басты куәландыратын құжатты уақтылы алмау себебi көрсетілген еркін нысандағы өтініш;

барлық тұрған жері, оқу, жұмыс орындары көрсетілген толық өмiрбаяны;

туу туралы куәлiгi (салыстырып тексергеннен кейін қайтарылады);

ата-анасының біреуінің жеке басын куәландыратын құжаты (салыстырып тексергеннен кейін қайтарылады) қабылданады.

Осы Қағидалардың 14-тармағында белгіленген тәртіппен уәкілетті қызметкер куәландырған туу туралы куәліктің, ата-анасының біреуінің жеке басын куәландыратын құжаттың көшірмелері тексеру материалына тігіледі.

Ұсынылған туу туралы куәлiкті растау үшін АХАТ органдарынан туу туралы акті жазбасының көшірмесі сұратылады.

Уәкілетті қызметкер азаматтың фотосуретімен біруақытта ұсынылған танылатын адамның сыртқы келбетімен мүмкіндігінше ұқсас келетін басқа адамдардың кемінде үш фотосуреті бойынша, жақын туыстарын немесе азаматты кемінде 10 жылдан бері білетін адамдарды тарта отырып, адамның жеке басын тану хаттамасын толтырады.

Екі жұмыс күні ішінде жеке басын тексеру нәтижелері бойынша қорытынды шығарылады, оны Ішкі істер басқармасының (бөлімінің) бастығы не оның орынбасары бекітеді, содан кейін ол қорытындыларды тіркеу журналында тіркеледі.

Формулярдағы 9, 10, 11-жолдарда туу туралы куәліктің деректері формулярдың бос орынға паспорттық елтаңбалы мөрмен куәландырылған жеке басын тексеру қорытындысының нөмірі мен күні жазылады.

Қазақстан Республикасы азаматының жеке басын куәландыратын құжаттары және Қазақстан Республикасында кәмелеттік жасқа толғанға дейін тұрақты тiркеуі жоқ 18 жастан асқан адамдарға олардың азаматтығын анықтауға тексеріс жүргізіледі, аяқталғаннан кейін оларға Қазақстан Республикасының азаматын паспортпен және жеке куәлікпен құжаттандыру туралы шешім қабылдау үшін үшін негіз болып табылатын 13-нысанды анықтама беріледі.

13-нысандағы анықтама болған кезде тексеру материалдары жүргізілмейді.

Формулярды ресімдеу кезінде 13-нысанды анықтаманың нөмірі, күні және анықтаманы берген орган формулярдың бос орында көрсетіледі және паспорттық елтаңбалы мөрмен расталады.

Азаматтар Қазақстан Республикасының азаматтылығына тиесілігі туралы 13-нысанды анықтамаларды ұсыну кезінде оларды берген күннен бастап бір жыл өткеннен кейін азаматтар 13-нысанды анықтаманы қайта алуға жіберіледі.

13-нысанды анықтамалар (не оның телнұсқалары) аумақтық бөліністерде ұдайы сақталуға жатады.

"12" коды Қазақстан Республикасының азаматтығын қабылдаған адамдарға формуляр толтыру кезінде көрсетiледi. Бұл ретте 9, 10, 11-жолдарда ІІМ-нің № 85 бұйрығымен бекітілген Қағидаларға 7-қосымшаға сәйкес нысан бойынша Қазақстан Республикасының азаматтығына қабылдау, Қазақстан Республикасынң азамттығын қалпына келтіру туралы анықтаманың (бұдан әрі - 7-нысанды анықтама) деректері жазылады. 15-жолда – бұрынғы азаматтығы, сондай-ақ Қазақстан Республикасының азаматтығын қабылдаған күні (азаматтығы жоқ адамдар үшін – АЖА "990" коды) көрсетіледі.

Қазақстан Республикасының азаматтығын қабылдау туралы Қазақстан Республикасының Президенті Жарлығының (бұдан әрі – Жарлық) нөмірі не Қазақстан Республикасының азаматтығын жеңілдетілген тәртіппен қабылдау туралы ішкі істер органдарының қорытындылары формулярдың бос орында көрсетіледі және паспорттық елтаңбалы мөрмен расталады.

Бұрын ата-аналарымен бірге Қазақстан Республикасының азаматтығын қабылдаған балаларға Қазақстан Республикасы азаматының жеке куәлігі мен паспортына формулярлар ресімдеу олардың ата-аналарының 7-нысанды анықтамасының немесе анықтамалардың телнұсқалары негізінде жүзеге асырылады. Формулярдың сыртқы жағындағы бос орынға туу туралы куәліктің нөмірі, күні, оны берген орган көрсетіледі, сондай-ақ Қазақстан Республикасының азаматтығына қабылдау туралы Жарлықтың не ішкі істер органдарының қорытындысы көрсетіледі.

Туу туралы куәлік олардың заңдастыруы не апостиль қоюы болмауы себепті формулярды ресімдеу үшін негіз бола алмаған жағдайларда, балаларды ресімдеу ішкі істер органдары олардың ата-анасына балаларының айқындамалық деректерін көрсете отырып, беретін 7-нысанды анықтамалардың ұсынылған телнұсқалары бойынша жүзеге асырылады.

Формулярдың бос орынға 7-нысанды анықтаманың телнұсқасы атына берілген ата-анасының жеке куәлігінің нөмірі және берілген күні, сондай-ақ Қазақстан Республикасының азаматтығына қабылдаған Жарлықтың нөмірі көрсетіледі.

Бұрын ата-анасымен бірге Қазақстан Республикасының азаматтығына қабылданған, бірақ Қазақстан Республикасы азаматының жеке басын куәландыратын құжаттарды уақтылы алмаған 18 жастан асқан адамдарды ресімдеу көрсетілген адамдарға ішкі істер органдары қайта берген 7-нысанды анықтамалардың негізінде жүзеге асырылады.

Азаматтыққа қабылдау туралы анықтамалар (не олардың телнұсқалары) аумақтық бөліністерде тұрақты сақталуға жатады;

"13" коды тек паспортын жоғалтқан Қазақстан Республикасының азаматтарына формуляр толтыру кезінде көрсетiледi. Бұл ретте 9, 10, 11-жолдарда жеке куәліктің деректері жазылады, ал формулярдың бос орынға паспорттық елтаңбалы мөрмен куәландырылған азаматтың паспортын қалпына келтіру туралы өтінішінің нөмірі мен тіркелген күні көрсетіледі.

16 жасқа дейінгі балаға дайындалған паспорт жоғалған кезде, құжатын қалпына келтіру туралы өтінішті оның ата-анасының біреуі немесе заңды өкілі ұсынады.

"14" код формулярды елдi мекен атауының өзгеруіне байланысты толтырған кезде көрсетiледi. 14-жол толтырылмайды, ал 9, 10, 11-жолдарда бар құжаттың деректері жазылады.

"15" коды формулярды Қазақстан Республикасында тұрақты тұру үшiн шетелден қайтып оралған Қазақстан Республикасының азаматтарына жеке куәлiкке толтыру кезінде көрсетiледi. Бұл ретте 14-жол (бұрынғы тұрғылықты жерi) толтырылады, ал 9, 10, 11-жолдарда Қазақстан Республикасы азаматының қолында бар паспортының деректерi көрсетіледі.

Қазақстан Республикасынан тыс жерлерден Қазақстан Республикасының аумағына уақытша болу мақсатында келген Қазақстан Республикасының азаматтарына Қазақстан Республикасының паспорты негізінде болу орны бойынша уақытша тіркеу ресімделеді.

Қазақстан Республикасына тұрғылықты тұруға Қазақстан Республикасынан тыс жерлерден келген Қазақстан Республикасының азаматтары консулдық есептен шыққандығы туралы белгі бар Қазақстан Республикасының паспорты негізінде тіркеледі.

Егер Қазақстан Республикасының азаматы бұрын тұрған елінің консулдық есебінен шықпай, Қазақстан Республикасына тұрақты тұруға келсе, ол: азаматтығына тиесілігін міндетті түрде көрсете отырып, бұрын тұрған елдің есебінен шығу туралы Қазақстан Республикасының шетелдік мекемесі (немесе Қазақстан Республикасы Сыртқы істер министрлігінің Консулдық қызмет департаменті) берген анықтаманы немесе шет мемлекеттің құзыретті органдары берген және тиісті түрде куәландырған бұрынғы тұрғылықты жері бойынша тіркеу есебінен шыққандығы туралы құжат ұсынуы қажет.

Қазақстан Республикасының уәкілетті органдары азаматқа берген Қазақстан Республикасынан тыс жерге тұрақты тұруға кетуіне байланысты тіркеу есебінен шығу туралы мөртабан басылған мекенжайдан кету парағының түпнұсқасы оны берген күнінен бастап үш айдан астам мерзімге ұсынылған кезде уәкілетті ішкі істер органы тіркеудің және бұрын тұрған елдің азаматтығында болу мәніне тексеріс жүргізеді.

Қазақстан Республикасының шетелдердегі мекемелері берген қайтып оралуға арналған куәлік бойынша Қазақстан Республикасына келген Қазақстан Республикасының азаматтарын тіркеу одан әрі жоғалған құжатты қалпына келтіре отырып, уақытша жеке куәлік бойынша жүргізіледі, бұл ретте мекенжайдан кету парағы талап етілмейді.

"16" коды құжаттардың түрлерiнiң өзгеруiне байланысты иесiнiң қалауы бойынша жеке куәлiкке және паспортқа формуляр толтыру кезінде көрсетіледі.

"17" коды қолындағы жеке куәлігі немесе паспорты негізінде алғаш рет Қазақстан Республикасы азаматының паспортын не жеке куәлігін алу үшін формуляр толтыру кезінде көрсетіледі. Бұл ретте 9, 10, 11-жолдарда қолындағы жеке куәлігінің немесе паспортының деректерi жазылады.

"18" коды жеке басын куәландыратын құжаттардың жарамдылық мерзімінің өтуіне байланысты формуляр толтыру кезінде көрсетіледі. Бұл ретте 9, 10, 11-жолдарда бар жеке басын куәландыратын құжаттың деректерi жазылады.

2) шетелдіктерді және азаматтығы жоқ адамдарды құжаттандыру кезінде:

"00" коды Қазақстан Республикасында тұрақты тұратын азаматтығы жоқ адамдардың 16-жасқа толмаған балаларына азаматтығы жоқ адамның куәлігіне формуляр толтыру кезінде көсетіледі, бұл ретте 9, 10, 11-жолдарда тұрғылықты жері бойынша баланың тіркеуде болуына тексеру жүргізілген туу туралы куәліктің деректері, жеке сәйкестендіру нөмірі (бұдан әрі - ЖСН) жазылады, формулярдың сыртқы жағындағы бос орында көрсетіледі.

Балалардың жеке басын сәйкестендіруді жүргізу үшін олардың жеке қатысуы қажет. ЖСН болмаған кезде оны генерациялауды республика азаматтарымен бірге жалпы негіздерде аумақтық бөліністер жүзеге асырады;

"03" коды тұрақты тұратын шетелдіктің шыққан елінің азаматтығын өзгертуіне байланысты формулярды толтыру кезінде көрсетіледі. Бұл ретте, 9, 10, 11 жолдарда шетелдіктің бұрынғы тұруға ықтиярхатының деректері жазылады. Формулардың сыртқы жағындағы бос орынға ұлттық паспорттың нөмірі, берілген күні және берген орган көрсетіледі;

"04" коды Т.А.Ә (ол болған кезде) ауыстыру кезінде формулярды толтыру кезінде көрсетіледі, бұл ретте 9, 10, 11-жолдарда бұрынғы құжаттың деректері жазылады, 5-жолда бұрынғы тегі, ал 3 және 4-жолдардың астында бұрынғы аты, әкесінің аты көрсетіледі.

Осы көрсетілген код бойынша азаматтығы жоқ адамдарды құжаттандыру некеге тұру не бұзына байланысты таңдаған тегін ауыстыру кезінде некеге тұру (бұзу) туралы куәліктегі жазбаға сәйкес жүзеге асырылады, олардың деректері формулярдың сыртқы жағындағы бос орынға жазылады;

"05" коды туған күнін өзгерткен кезде көрсетіледі, бұл ретте, 9, 10, 11-жолдарда бұрынғы жеке басты куәландыратын құжаттың деректері жазылады;

"04, 05" кодтары бойынша формулярды толтыру кезінде шетелдіктің жеке басын сәйкестендіру шетелдіктің ұлттық паспортына сәйкес жүргізіледі;

"06" коды жеке басты куәландыратынқұжаттарда жіберілген жазбаларда сәйкессіздіктер анықталған жағдайда көрсетіледі. 9, 10, 11-жолдарда сәйкессіздіктер анықталған құжаттың деректері жазылады.

Формулярды ресімдеу шетелдіктерді құжаттандыру кезінде фотосуреттердің сәйкес келмеуі анықталғаннан басқа республика азаматтарымен бірге жалпы негіздерде жүзеге асырылады.

Шетелдіктің жеке басын растау ұлттық паспорттың негізінде жүргізіледі;

Сонымен, "07" коды құжаттың пайдалануға жарамсыздығы (бүлінуі, ескіруі, техникалық ақаулар, азаматтығы жоқ адамның куәлігінің барлық беттері пайдаланылған) жағдайларда көрсетіледі.

Сонымен бірге, "07" коды формулярды "талап етілмеген" себебі бойынша деректер базасына жарамсыздар разрядына енгізілген құжаттың негізінде ресімдеген кезде көрсетіледі;

"09" коды құжатты жоғалту себебі бойынша формулярды толтыру кезінде көрсетіледі, бұл ретте, 9, 10, 11-жодарда жеке басты куәландыратын құжаттың деректері жазылады.

Жеке басты куәландыратын құжаттарды жоғалтқан адамдар ішкі істер органдарына осы Қағидаларға 9-қосымшаға сәйкес нысан бойынша құжатын қайда, қашан және қандай жағдайларда жоғалтқанын көрсетумен жазбаша өтініш береді.

Жеке басты растауға және жоғалтқан құжат туралы мәліметті беруге тексерісті деректер базасында уәкілетті қызметер жүргізеді;

"10" коды құжаттандырылатын адамдар тіркелген мекенжайларын өзгерту кезінде көрсетіледі, егер жеке басты куәландыратын құжатта тіркелген мекенжай (облысы, қала, аудан, көше, үй, пәтер) жаңа тіркелген мекенжайға сәйкес келмеген болса.

9, 10, 11-жолдарда жеке басты куәландыратын құжаттың деректері жазылады және 14-жол (бұрынғы тұрған жері) толтырылады;

"11" жол шетелдіктерді, азаматтығы жоқ адамдарды алғаш рет құжаттандыру кезінде көрсетіледі.

Шетелдіктер мен азаматтығы жоқ адамдарға формулярды "11" код бойынша ресімдеуді уәкілетті қызметкер мынадай тәртіпте жүзеге асырады:

шетелдіктерге:

Қазақстан Республикасында тұрақты тұруға рұқсат беру туралы шешім қабылданған кезде және тұрғылықты жеріне тіркелген кезде формулярдың 9, 10, 11-жолдарында шетелдіктің ұлттық паспортының деректері жазылады;

азаматтығы жоқ адамдарға:

ішкі істер органдарымен Қазақстан Республикасының азаматтығына, қандай да бір мемлекеттің азаматтығына тиесілігі анықталмаған кезде, бұл ретте, формулярдың 9, 10, 11-жолдарында 1974 жылғы үлгідегі паспорттың немесе туу туралы куәліктің деректері жазылады;

қандай да бір мемлекеттің азаматтығы жоқ адамдар мәртебесінде Қазақстан Республикасына келгендер, бұл ретте, формулярдың 9, 10, 11-жолдарында келген елдің азаматтығы жоқ адамның куәлігінің деректері жазылады;

Президенттің Жарлығы бойынша Қазақстан Республикасының азаматтығынан шыққан кезде, формулярдың 9, 10, 11-жолдарында ІІМ-нің № 85 бұйрығымен бекітілген Қағидаларға 10-қосымшаға сәйкес нысан бойынша азаматтықтан шығу туралы анықтаманың деректері жазылады;

Келген елдің азаматтығынан шығу кезінде, формулярдың 9, 10, 11-жолдарында тиісті мемлекеттің құзыретті органы берген басқа елдің азаматтығы тоқтатылғаны туралы анықтаманың нөмірі, берілген күні және берген орган көрсетіледі (анықтаманың көшірмесі ресімделген формулярмен бірге Қазақстан Республикасы ІІМ КҚҚК-ге жолданады);

"14" коды формулярды елдімекеннің атауы өзгеруі себебі бойынша толтыру кезінде көрсетіледі. 14-жол толтырылмайды, ал 9, 10, 11-жолдарда қолда бар құжаттың деректері жазылады.

"18" коды формулярды шетелдіктің тұруға ықтиярхатының не азаматтығы жоқ адамның куәлігінің қолданылу мерзімі өтуіне байланысты толтыру кезінде көрсетіледі, бұл ретте 9, 10, 11-жолдарда қолда бар құжаттың деректері жазылады.

"01", "02", "08", "12", "13", "15", "16", "17" кодтары бойынша шетелдіктер мен азаматтығы жоқ адамдарды құжаттандыру жүргізілмейді.

Формулярды толтыруға жеке басты куәландыратын құжаттың жарамдылық мерзімінің өтуіне бір ай қалған кезде рұқсат етіледі.;";

13-тармақ мынадай редакцияда жазылсын:

"Он күн сайын жоғалған, ұрланған, күші жойылған жеке басты куәландыратын құжаттар туралы, сондай-ақ қайтыс болғаны, Қазақстан Республикасының азаматтығынан иелерінің шығуы не одан айырылғаны туралы ақпарат бар кезде алынбағаны, жеке басты куәландыратын құжаттарды берудің негізсіздігі туралы мәліметтер ішкі істер департаменттерінің (бұдан әрі – ІІД) көші-қон қызметі бөліністерінде жинақталады және одан әрі Қазақстан Республикасы Ұлттық қауіпсіздік комитетінің Шекара қызметіне мемлекеттік шекараны кесіп өту кезінде алып қою және ІІМ КҚҚК-нің деректер базасына түзетулер енгізу үшін жолданады. Жоғалған, ұрланған, сондай-ақ негізсіз берілген және алынбаған жеке басты куәландыратын құжаттар туралы мәліметтер он күн сайын ІІД Қазақстан Республикасының Ішкі істер министрлігінің Қазақстан Республикасындағы "Интерпол" Ұлттық орталық бюросына жолдайды.";

19-тармақтың төртінші бөлігі мынадай редакцияда жазылсын:

"Формулярларды толтыратын уәкілетті қызметкерлер ауысқан кезде олардың дербес кодтары жарамсыз деп есептеледі, ал жаңадан тағайындалғандарға жаңа дербес кодтар осы бөліністе пайдаланылмаған, бос реттік нөмірлердің қатарынан келесі код белгісін көрсете отырып беріледі. Дербес кодтардың әріптік индекстерін ІІМ КҚҚК береді, цифрлық индекстерді ІІД жаңартады және Ішкі істер департаменті бастықтарының бұйрықтарымен бекітіледі.";

33-тармақ мынадай редакцияда жазылсын:

"33. Электрондық формулярды толтыру кезінде:

"00", "01" кодтары - ұсынылған ЖСН бар туу туралы куәлік не оған ЖСН берілген жапсырмасы бар туу туралы куәлік бойынша деректер базасында ЖСН бойынша сәйкестендіру жүргізіледі.

Егер құжатталушы адам 16 жасқа толғанға дейін жеке басын куәландыратын құжат алған жағдайда, онда ол 16 жасқа толуы бойынша электрондық формулярды толтыру кезінде бұрын берілген құжаттың деректері көрсетіледі.

Электрондық формуляр туу туралы куәліктің негізінде толтырылған кезде ата-анасының біреуінің жеке басын куәландыратын құжатының нөмірі, күні және оны берген орган туралы мәліметтер "қосымша негіз" жолына енгізіледі.

"03" коды – Қазақстан Республикасында тұрақты тұратын шетелдіктер азаматтығы бар елін өзгерткен кезде. Бұл ретте, 9, 10, 11-жолдарда шетелдіктің бұрынғы тұруға ықтиярхатының деректері жазылады, "қосымша негіз" жолында ұлттық паспортының нөмірі, берілген күні және берген орган көрсетіледі;

"04" коды - Т.А.Ә (ол болған кезде) өзгерткен кезде көрсетіледі. Неке қию, бұзу, айқындамалық деректерін өзгерту, туу туралы куәлікті қайтадан алу туралы куәліктің (олар болған кезде) нөмірін, күнін және оны берген органды, айқындамалық деректерін өзгерту туралы ішкі істер органы қорытындысының нөмірі мен күнін, шетелдіктің ұлттық паспортының нөмірі және күнін уәкілетті қызметкер электрондық формулярдың "қосымша негіз" жолына енгізеді;

"05" коды - туған күнін өзгерткен кезде көрсетіледі. Айқындамалық деректерін өзгерту, туу туралы куәлікті қайтадан алу туралы куәліктің (олар болған кезде) нөмірін, күнін және берген органды, туған күнін өзгерту туралы ішкі істер органы қорытындысының нөмірі мен күнін уәкілетті қызметкер "қосымша негіз" жолына енгізеді;

Шетелдіктерді "04" және "05" кодтары бойынша құжаттандыру шетелдіктің ұлттық паспортына сәйкес жүргізіледі, шетелдіктің ұлттық паспортының нөмірін, күнін және берген органды уәкілетті қызметкер электрондық формулярдың "қосымша негіз" жолына енгізеді, бұл ретте жеке басын тексеру ішкі істер органдары мен Қазақстан Республикасы Бас прокуратураның Құқықтық статистика және арнайы есепке алу жөніндегі комитетінің (бұдан әрі – ҚСжАЕАК) есептері бойынша жүргізіледі.

"06" коды - айқындамалық деректерде, туған жері туралы мәліметтерде айырмашылықтар анықталған жағдайда көрсетіледі. Тексеріс аяқталғаннан кейін "қосымша негіз" жолында электрондық формулярға енгізілген өзгерістерді растайтын құжаттың деректері енгізіледі.

Деректердің ақпараттық базасындағы құжатталушы адамның фотосуретінің жеке басын куәландыратын құжаттағы фотобейнесімен сәйкес келмейтіні анықталған кезде уәкілетті қызметкер құжатталушы адамның жеке басын және құжаттардағы сәйкес келмеушіліктің себептерін тексеруді жүргізеді.

Тексеріс нәтижелері бойынша жеке басты тану хаттамасы осы Қағидаларға 6-қосымшаға сәйкес нысан бойынша оның фотокарточкасы мен біруақытта ұсынылған танылатын адамның сыртқы келбетімен мүмкіндігінше ұқсас келетін басқа адамдардың кемінде үш фотосуреті бойынша басқа адамдардың фотокарточкаларымен бірге жақын туыстарын немесе азаматты кемінде 10 жылдан бері білетін адамдарды тарта отырып толтырылады, содан кейін екі жұмыс күні ішінде қорытынды шығарылады және формулярмен және жою туралы актімен бірге ІІМ КҚҚК-ге жолданады. Қорытындыны тіркеу қорытындыларды тіркеу журналында жүргізіледі. "Қосымша негіз" жолында жеке басын анықтау бойынша қорытындының нөмірі мен күні көрсетіледі, ал "қосымша ақпарат" жолында фотосуреттердің сәйкес келмеу себептері көрсетіледі.

Азаматтың фотосуреттерінің сәйкестігі расталған жағдайда "қосымша ақпарат" жолында "№ құжаттағы және № электрондық өтінімдегі Т.А.Ә. (ол болған кезде) фотосуреттерінің сәйкестігі Ішкі істер басқармасының (бөлімінің) (хаттаманың жасалған күні) жеке басын тану хаттамасымен расталады" деп көрсетіледі, ал "қосымша негіз" жолында жеке басын анықтау жөніндегі қорытындының нөмірі мен күні көрсетіледі;

"07" коды - құжат пайдалануға жарамсыз болған (бүлінуі, ескіруі, техникалық ақаулар, паспорттың барлық беттерінің пайдаланылуы, жеке басын куәландыратын құжатта ЖСК-ның болмауы және т.б.) жағдайларда көрсетіледі. Электрондық формулярды ресімдеу негіздемесі ретінде жарамсыз құжаттың деректері жазылады, ал "қосымша ақпарат" жолында құжаттың жарамсыз болуының нақты себебі көрсетіледі. Бүлінуіне, жеке адамды сәйкестендірудің мүмкін болмауына байланысты пайдалануға жарамсыз құжат формулярды толтыру кезінде алынады, Қазақстан Республикасы азаматының қалауы бойынша оған Қазақстан Республикасы азаматының уақытша жеке куәлік беріледі;

"08" коды - Қазақстан Республикасының азаматы өз ұлтын өзгерткен кезде көрсетіледі. Ұлтын өзгерту туралы қорытындының нөмірі мен күні электронды формулярдың "қосымша негіз" жолына енгізіледі;

"09" коды - жеке басын куәландыратын құжатын жоғалтқан кезде көрсетіледі, құжатталушы адамның өтінішінің тіркеу нөмірі мен күні "қосымша негіз" жолына енгізіледі;

"10" коды - тіркелген мекенжайы өзгерген кезде көрсетіледі, егер жеке басын куәландыратын құжатта көрсетілген толық заңды мекенжайы (қала, аудан, көше, үй, пәтер) жаңа тіркелген мекенжайымен сәйкес келмеген жағдайда, жеке куәлікті ауыстыру қажет болады.

Электрондық формулярды ресімдегенге дейін ХҚТ ТП және ШҚТ ТП ақпараттық жүйелері арқылы тіркеу жүргізіледі;

"11" коды - шетелдіктерді не азаматтығы жоқ адамдарды бастапқы құжаттандыру кезінде, сондай-ақ 1974 жылғы үлгідегі бұрынғы КСРО паспортын немесе және жоғалту бойынша оны қалпына келтіру не 18 жастан асқан адамдарға жеке басты куәландыратын құжаттар беру туралы бірінші рет өтініш білдіргендерге туу туралы куәлік көрсеткен Қазақстан Республикасының азаматтарын құжаттандыру кезінде көрсетіледі;

"12" коды – Қазақстан Республикасының азаматтығына қабылдау кезінде көрсетіледі, электрондық формулярды толтыру үшін негіз Қазақстан Республикасының азаматтығына қабылдау туралы анықтама болып табылады. Жарлық нөмірі не Қазақстан Республикасы азаматтығына жеңілдетілген тәртіппен қабылдау туралы ішкі істер органының қорытындысы "қосымша негіз" жолында көрсетіледі;

"13" коды - Қазақстан Республикасының азаматының паспорты жоғалған кезде көрсетіледі, "қосымша негіз" жолына азаматтың жоғалған паспортын қайта қалпына келтіру туралы арызының тіркеу нөмірі мен күні енгізіледі.";

42-тармақ мынадай редакцияда жазылсын:

"42. Түзетулерді жасау, дайындалған жеке куәліктер мен паспорттарды "АӨО" РМК-дан ІІМ КҚҚК-ге және ІІД-ге жолдау тәртібі, сондай-ақ Қазақстан Республикасының азаматтарына дайындалған паспорттарды және (немесе) жеке куәліктерді беру осы Қағидалардың 51, 53, 54, 55, 56, 57-тармақтарында бекітілген тәртіпте жүргізіледі.";

43-тармақтың он төртінші бөлігі алынып тасталсын:

44-тармақтың бірінші бөлігі мынадай редакцияда жазылсын:

"Формулярлар толтырылғаннан кейін аудандық (қалалық) көші-қон қызметі бөлімдері деректер базасы не формулярлар картотекасы бойынша азаматтарға бұрын берілген жеке басты куәландыратын құжаттардың, сондай-ақ қызметтік белгілердің бар болуына тексерісті жүзеге асырады. Барлық деректер мен фотосуреттердің ұқсастығы салыстырылады.";

45-тармақ мынадай редакцияда жазылсын:

"45. Тексеру жүзеге асырылғаннан кейін, аудандық (қалалық) көші-қон қызметі бөліністері осы Қағидаларға 16-қосымшаға сәйкес нысан бойынша төрт данада формулярларды жөнелту үшін аудандық (қалалық) ішкі істер органдарында тізілім толтырады, онда тізілімге енгізілген формулярлардың нөмірлері, азаматтың Т.А.Ә. (ол болған кезде), толтыру күні, себебі, формулярлар саны көрсетіледі. Бұл ретте тізілімдер құжаттардың түрлері және толтыру себептерінің кодтары бойынша жеке қалыптастырылады:

"01";

"00", "07", "09", "10", "13", "14", "15", "16", "17", "18";

"03", "04", "05", "08";

"06";

"11";

"12";

"пысықтау";

"тергеу-қамауындағылар";

"сотталғандар".;

"ШЫХ";

"АЖА".

Тiзiлiмнiң үш данасы формулярлармен бiрге ІІД-ге жолданады.

1974 жылғы үлгідегі бұрынғы КСРО паспортының ауыстырылуына, олардың жоғалуына байланысты, 18 жастан асқан адамдарға туу туралы куәлігінің негізінде ресімделген формулярлар ІІД-ге жеке тізілімдермен тексеру материалдарын қоса бере отырып, құжаттарды жедел дайындағаны үшін төлем қабылдаусыз жолданады.

Тексерістен кейін 1974 жылғы үлгідегі бұрынғы КСРО паспорттар бойынша, 18 жастан асқан адамдарға туу туралы куәліктері бойынша, 1974 жылғы үлгідегі бұрынғы КСРО паспорттарының жоғалуы бойынша, олар болған кезде материалдарда: тексерген күні, ІІД халықты құжаттандыру және ішкі көші-қонды бакылау бөлімінің оларды ресімдеудің негізділігі мен дұрыстығын тексерген қызметкердің тегі, лауазымы және қолы қойылады, одан кейін материалдар аудандық (қалалық) көші-қон қызметі бөліністеріне қайтарылады.";

46-тармақ мынадай редакцияда жазылсын:

"46. Формулярлардың толтыру дұрыстығы мен негізділігіне тексергеннен кейін, сондай-ақ Қазақстан Республикасының азаматтығын қабылдауға байланысты ресімделген адамдарды Жарлықпен және жеңілдетілген тәртіпте Қазақстан Республикасы азаматтығын қабылдаған адамдар бойынша тізімдермен салыстыра тексергеннен кейін ІІД аудандық (қалалық) бөлiністерден алған тiзiлiмдер мен формулярлардың негізінде формулярларды ІІМ КҚҚК-ге жөнелту үшін аудандық, қалалық көші-қон қызметі бөлiнісінің атауын, аудандық, қалалық тiзiлiмдердiң шығыс нөмiрлерiн және толтырылған күнiн, оларға енгізілген формулярлардың санын көрсете отырып, осы Қағидаларға 17-қосымшаға сәйкес нысан бойынша үш данада жиынтық тiзiлiм толтырады.

Қазақстан Республикасында шетелдіктің тұру ықтиярхаты және азаматтығы жоқ адамның куәлігін алуға ресімделген формулярларды ІІД-де тексеру – келіп түскен күнінен бастап бес жұмыс күніне дейінгі мерзімді құрайды, Қазақстан Республикасы азаматының паспортын және (немесе) жеке куәлігін алуға ресімделгендер – келіп түскен күнінен бастап бір жұмыс күніне дейінгі мерзімді құрайды. Жиынтық тiзiлiмге ІІД халықты құжаттандыру және ішкі көші-қонды бакылау бөлiмiнiң бастығы қол қояды және аудандық (қалалық) бөлiністер тiзiлiмдерiнiң екi данасын қоса бере отырып, ІІМ КҚҚК-ға жолданады, жиынтық тізілімнің бір данасы және аудандық (қалалық) бөліністің жиынтық тізілімінің бір данасы ІІД-нің жеке номенклатуралық iсiнде қалады.

ІІД-де тексеру кезінде анықталған пысықтау үшін кері қайтаруға жататын формулярлар алу себебін көрсете отырып, аудандық, қалалық бөлiністер тiзiлiмдерiнен алып тасталады және жиынтық тiзiлiмдерді құрастырған кезде есепке алынбайды.";

47-тармақ мынадай редакцияда жазылсын:

"47. ІІМ КҚҚК деректер базасындағы бар адам туралы мәліметтердің сәйкес келмеуіне байланысты "АӨО" РМК-дан формулярларды кері қайтару кезінде негізсіз құжаттандыру фактілерін анықтау бойынша жұмыс жүргізеді.

Формулярларды дұрыстығына және толтыру негізділігіне, сондай-ақ (қағаз тасымалдағышта толтырылған) іздестірудегі адамдарды автоматтандырылған база бойынша тексерілгеннен кейін аудандық, қалалық бөліністердің формулярлары және ІІД бөлімінің жиынтық тізілімімен құжаттар дайындау үшін ІІМ КҚҚК-ден "АӨО" РМК-ға өндіріске беріледі, бұдан кейін формулярлармен және дайын болған құжаттармен бірге оларды одан әрі ІІД-ге жолдау үшін қайтарылады.

Қазақстан Республикасында шетелдіктің тұруға ықтиярхаты және азаматтығы жоқ адамның куәлігін алуға ресімделген формулярларды ІІМ КҚҚК-ге тексеру – келіп түскен күнінен бастап алты жұмыс күнін, Қазақстан Республикасы азаматының жеке куәлігін және (немесе) паспортын алуға ресімделгендер (қағаз тасымалдағышта) – келіп түскен күнінен бастап бір жұмыс күнді құрайды.

"АӨО" РМК-дан дайындалған құжаттар "Іздестіру" белгісімен келіп түскен кезде ІІМ КҚҚК оларды іздестірудегі адамды ресімдеген орны бойынша ІІД Көші-қон қызметі басқармасына оларды жеке тізіліммен жолдайды.";

49-тармақ мынадай редакцияда жазылсын:

"49. ІІМ КҚҚК, "АӨО" РМК және ІІД жiберiлген қателерi немесе сәйкес келмеулері, сапасыз графикалық ақпарат үшiн аумақтық ішкі істер органдарына пысықтауға қайтарылған формулярлар аудандық, қалалық көші-қон қызметінің бөліністеріне келіп түскен күнінен бастап кемiнде екі жұмыс күнінен аспайтын мерзiмде пысықталады, содан кейін олар жеке тiзiлiмдермен құжаттарды дайындауға қайта жолданады. Бұл ретте iлеспе хатта пысықтауға қайтарылған осы формулярлар бойынша тiзiлiмдерiнiң бұрынғы шығыс нөмiрлерi көрсетiледi (әрбiр формуляр бойынша шығыс нөмірін жеке көрсету қажет). ІІД, ІІМ КҚҚК, "АӨО" РМК-дан пысықтауға қайтарылған формулярлар осы Қағидаларға 18-қосымшаға сәйкес нысан бойынша пысықтауға қайтарылған формулярларды тiркеу журналында есепке алынады.";

51-тармақ мынадай редакцияда жазылсын:

"51. Егер бұрын дайындалған құжаттар "заңсыз берілген", "қайтыс болуына байланысты", "азаматтықтан шығу", "Қазақстан Республикасынан тыс жерге тұрғылықты тұруға шығу", "жоғалғандар" себептер бойынша жарамсыз құжаттар разрядына енгізілсе, ал құжаттардың жарамсыздығы туралы деректер тексеріс барысында расталмаған жағдайда, түзетулер енгізу қажет.

Қалалық ,аудандық ішкі істер органдары тексеріс аяқталғаннан кейін екі жұмыс күні ішінде ІІД-ге тексеріс материалдарын қоса бере отырып, түзету қажеттілігі туралы жазбаша хабарлама жолдайды. Аумақтық ішкі істер органдарынан келіп түскен сәттен бастап екі жұмыс күніне дейінгі мерзімде ІІМ КҚҚК-ге тексеріс материалдарының көшірмелерін қоса бере отырып, түзету қажеттілігі туралы жазбаша негіз жолдайды.

Деректер базасына түзетулер енгізгеннен кейін формуляр құжат дайындауға жолданады.

"АӨО" РМК үшін деректер базасына түзетулер енгізу мерзімі ІІМ КҚҚК-ден түзетулер енгізудің қажеттілігі туралы жазбаша негіз келіп түскен сәттен бастап бір жұмыс күнін құрайды.

Егер дайындалған құжаттар "талап етілмеген құжаттар" себебі бойынша жарамсыздар разрядына енгізілсе, формулярды ресімдеу алдыңғы құжаттың (оның ішінде жарамсыз) негізінде, талап етілмеген құжатты ресімдеу себебін көрсете отырып жүргізіледі. Егер жалғыз құжат "талап етілмеген құжаттар" себебі бойынша жарамсыздар құжаттар разрядына енгізілсе, формулярды ресімдеу осы құжаттың негізінде "07" ресімдеу себебін көрсете отырып жүргізіледі.";

53-тармақ мынадай редакцияда жазылсын:

"53. Дайындалған жеке басты куәландыратын құжаттарды ІІД-ге жолдау кезінде ІІМ КҚҚК осы Қағидаларға 19-қосымшаға сәйкес нысан бойынша екі данада дайындалған құжаттарды, формулярларды ІІД КҚҚК-ден ІІД-ге, ІІД-ден ҚАІІБ-ге жолдау үшін тiзiлiм құрастырады. Бiр данасы ІІМ КҚҚК-де қалады, ал тiзiлiмнiң екiншi данасы тiзiлiмге енгiзiлген формулярларды және дайын құжаттарды жолдауға "АӨО" РМК-ның ілеспе хатымен формулярлармен және дайын құжаттармен ІІД-ге жолданады.";

55-тармақ мынадай редакцияда жазылсын:

"55. Пысықтау бойынша құжаттарды дайындауға формулярларды жолдауға, дайындалған құжаттарды жолдауға арналған тізілімдер "АӨО" РМК-ның ілеспе хатымен бірге аудандық, қалалық бөліністерде, ІІД, ІІМ КҚҚК-де жеке номенклатуралық iсте сақталады.";

59-тармақ мынадай редакцияда жазылсын:

"59. Берiлген жеке басты куәландыратын құжаттарға арналған формулярлар ішкі істер органдарында арнайы картотекаларда сақталады. Бұл ретте бір адамның айқындамалық деректеріне түрлі себептер бойынша ресімделген формулярлар бекітіледі және бірге сақталады. Құжатталушы адамның тегін өзгертуі бойынша ресімделген формуляр картотекада әліпби бойынша басқалардан бөлек қойылады, соңғы формулярда формулярдың нөмірі мен жаңа айқындамалық деректерін көрсете отырып, айқындамалық деректердің өзгергені туралы белгі қойылады.

Картотека оларды толтыру орны бойынша ішкі істер органдарының өрт-күзет сигнализациямен, терезелерi торлармен жабдықталған, есiктері металмен қапталған жеке оқшауланған үй-жайларында орналасады.

Дайындалған құжаттарға арналған формулярларды жоғалтпау, картотекамен жұмыс iстеу үшiн оның сақталуына жауап беретiн функциялық мiндеттер жүктелетiн қызметкерлер бөлiнедi. Функционалдық мiндеттерiне осы жұмыстар жатпайтын қызметкерлердiң картотекаға рұқсат етілмейді.

Формулярды картотекаға орналастыру құжаттарды иелерiне негізді беру фактiсiн ішкі тексеру комиссиясы тексергеннен кейiн және 2- нысанды кітаппен салыстыра тексергеннен кейiн жүргiзiледi.

Формулярларды картотекаға орналастыру қатаң түрде әлiпби бойынша жүргiзiледi.

Тегi бiрдей әрiптен басталатын адамдарға арналған формулярлар терiлiп алынады және тегiнiң екiншi әрпi бойынша, одан кейiн үшiншi т.с.с. әліпби ретiмен орналастырылады.

Мысалы: Абдыхалықов, Авдеев, Ағыбергенов;

Базаров, Байытов, Бақтұрсынов және т.б.

Тегi бiрдей адамдарға арналған формулярлар картотекаға аты мен әкесiнiң аты бойынша әлiпби ретiн сақтай отырып, орналастырылады.

Мысалы. Азаров Алексей Антонович, Азаров Алексей Артемович, Азаров Алексей Васильевич және т.б.

Формулярда тегi, аты, әкесiнiң аты бiрдей болған жағдайда туған жылы бойынша өсу ретiмен, одан кейiн туған жерiнiң қала, аудан, елдi мекендерi бойынша әлiпби ретiмен орналастырылады.

Мысалы: Баринов Аркадий Исаевич, 1963 ж. т., туған жерi Алматы,

Баринов Аркадий Исаевич, 1963 ж.т., туған жерi Балқаш,

Баринов Аркадий Исаевич, 1966 ж. т.

Мемлекеттiк тiлде толтырылған формулярлар мынадай тәртiппен әліпби бойынша орналастырылады:

Ә әрпi А әрпiне орналастырылады, бұдан әрi сәйкесiнше:

Ғ-Г; I-И; Қ-К; Ң-Н; Ө-О; Ү-Ұ-У; Һ-Х.

ІІМ КҚҚК-нің деректер базасындағы фотосуреттерді қалпына келтіру үшін, сондай-ақ ІІД-нің заңсыз құжаттандыру фактілері бойынша қызметтік тексеріс жүргізуі үшін сұрау салуларын қоспағанда, формулярларды анықтама алу, көшiрмесiн түсiру, қызметтiк белгiлер қою үшiн картотекадан бір жұмыс күннен артық мерзiмге алуға жол берiлмейдi. Уақытша алынған формуляр жұмыс күнiнiң соңында картотекаға қайтарылуы тиіс. Формулярды картотекадан уақытша алған кезде алынған формулярдың орнына формулярдың алу себебi және күнi, формуляр уақытша қолында болатын адамның Т.А.Ә. (ол болған кезде) мен лауазымы жазылған қызметкердiң қолымен куәландырылған формулярдың көшiрмесi салынады. Формулярды басқа мемлекеттiк органдардың қызметкерлеріне және өзге де адамдарға беруге рұқсат етілмейді.

Қазақстан Республикасының құжаттандырылатын халқының деректер базасы қалыптастырылатын формулярлардың көшірмелері сұрау салулар бастамашыларына "Сәйкестендiру нөмiрлерiнiң ұлттық тiзiлiмдерi туралы" Қазақстан Республикасы Заңының 11-бабына сәйкес беріледі (жіберіледі).

Азаматтарға формулярдың көшірмесі берілмейді.

Формулярдың түпнұсқасы картотекада болмаған кезед, формулярдың түпнұсқасының жоғалғандығы туралы акт жасалады.

Картотекаға енгізу үшін ІІМ КҚҚК-нің деректер базасынан ІІМ КҚҚК-нің елтаңбалы мөрімен расталған фотосуреті бар мәліметтер сұратылады.";

көрсетілген Қағидаларға 3 , 17 , 18 , 19-қосымшалар осы бұйрыққа 1 , 2 , 3 , 4-қосымшаларға сәйкес редакцияда жазылсын.

2. Қазақстан Республикасы Ішкі істер министрлігінің Көші-қон қызметі комитеті заңнамалық белгіленген тәртіпте:

1) осы бұйрықты Қазақстан Республикасының Әділет министрлігіне мемлекеттік тіркеуді;

2) осы бұйрықты мемлекеттік тіркеген күнінен бастап күнтізбелік он күн ішінде оның көшірмелерін қазақ және орыс тілдерінде елтаңбалы мөрмен куәландырған қағаз және электрондық түрде ресми жариялау және Қазақстан Республикасы нормативтік құқықтық актілерінің Эталондық бақылау банкіне енгізу үшін "Қазақстан Республикасы Әділет министрлігінің "Республикалық құқықтық ақпарат орталығы" шаруашылық жүргізу құқығындағы республикалық мемлекеттік кәсіпорынға жолдауды;

3) осы бұйрықты Қазақстан Республикасы Ішкі істер министрлігінің интернет-ресурсына орналастыруды;

4) осы бұйрықты Қазақстан Республикасының Әділет министрлігінде мемлекеттік тіркегеннен кейін он жұмыс күні ішінде осы тармақтың 2), 3) және 4) тармақшаларында көзделген іс-шаралардың орындалуы туралы мәліметтерді Қазақстан Республикасы Ішкі істер министрлігінің Заң департаментіне ұсынуды қамтамасыз етсін.

3. Осы бұйрықтың орындалуын бақылау Қазақстан Республикасы Ішкі істер министрінің орынбасары Е.З. Тургумбаевқа және Қазақстан Республикасы Ішкі істер министрлігінің Көші-қон қызметі комитетіне (М.Т. Қабденов) жүктелсін.

4. Осы бұйрық алғаш ресми жарияланған күнінен кейін күнтізбелік он күн өткен соң қолданысқа енгізіледі.


Қазақстан РеспубликасыныңІшкі істер министріполиция генерал-полковнигі	|	Қ. Қасымов



	|	Қазақстан РеспубликасыІшкі істер министрінің2017 жылғы 5 желтоқсандағы№ 814 бұйрығына1-қосымша
	|	Жеке басты куәландыратынқұжаттарды (босқын куәлігіненбасқа) дайындау үшінформулярдың нысанын жәнеоны ресімдеу, толтыру, есепкеалу, сақтау, тапсыру, жұмсау,жою қағидаларына3-қосымшаНысан

Жеке сәйкестендіру нөмірін                        Свидетельство о регистрации

тіркеу туралы куәлік                    индивидуального идентификационного номера

0000001                                                0000001

Жеке сәйкестендіру нөмірі (ЖСН):       Индивидуальный идентификационный номер

(ИИН):





Тегі      ххххххххххххххххх                        Фамилия      хххххххххххххххххххх

Аты      ххххххххххххххххх                        Имя            хххххххххххххххххххх

Әкесінің аты      ххххххххххх                        Отчество      хххххххххххххххххххх

Туған күні      00.00.0000                        Дата рождения      00.00.0000

Туған жері      ххххххххххх                        Место рождения      хххххххххххххх

Берген орган Қазақстан Республикасы ІІМ            Орган выдачи МВД Республики Казахстан

Берілген күні            00.00.0000                  Дата выдачи            00.00.0000

Уәкілетті қызметкер                  М.О.            Уполномоченный сотрудник       М.П.

Туу туралы куәлікті немесе жеке басты             Действительно при предъявлении куәландыратын құжатты ұсынған кезде            свидетельства о рождении или документа,

жарамды                                    удостоверяющего личность


	|	Қазақстан РеспубликасыІшкі істер министрінің2017 жылғы 5желтоқсандағы№ 814 бұйрығына2-қосымшаЖеке басты куәландыратынқұжаттарды (босқын куәлігіненбасқа) дайындау үшінформулярдың нысанын жәнеоны ресімдеу, толтыру, есепкеалу, сақтау,  тапсыру, жұмсау,жою қағидаларына17-қосымша
	|	Нысан
	|	Ішкі істер органыныңмөртабаны20___ж. "___"__________шығыс №

Формулярларды ІІД-ден ІІМ КҚҚК-ге жолдауға арналған ЖИЫНТЫҚ ТІЗІЛІМ
_____________________________________________________________________

Ішкі істер департаментінің атауы

_____________________________________________________________________

формулярды толтыру себебінің атауы

_____________________________________________________________________

(дайындаудың тәртібі көрсетіледі: жедел не жалпы)


р/с	|	Аудандық, қалалық көші-қон қызметі бөліністерінің атауы	|	Аудандық, қалалық бөліністері тізілімінің шығыс № мен күні	|	Формулярлар саны
1	|	2	|	3	|	4
	|		|		|	
	|		|		|	

Барлығы жиынтық тізілімге__________тізілім, ____________формуляр енгізілді.

Ішкі істер департаменті

КҚҚБ бөлімінің бастығы _____________________       _________________________

(қолы)              (Т.А.Ә. (ол болған кезде)


	|	Қазақстан РеспубликасыІшкі істер министрінің2017 жылғы 5 желтоқсандағы№ 814 бұйрығына3-қосымшаЖеке басты куәландыратынқұжаттарды (босқын куәлігіненбасқа) дайындау үшінформулярдың нысанын жәнеоны ресімдеу, толтыру, есепкеалу, сақтау, тапсыру, жұмсау,жою қағидаларына18-қосымша
	|	Нысан

Пысықтауға қайтарылған формулярларды тіркеу  ЖУРНАЛЫ

№ р/с	|	Формулярдың нөмірі	|	Азаматтың Т.А.Ә. (ол болған кезде)	|	Қайтару себебі	|	ҚР ІІМ КҚҚК шығыс № және күні	|	ІІД кіріс №, күні және шығыс №, күні	|	КҚҚб-дан кіріс №, күні және шығыс № күні	|	Құжаттың дайындалған күні
	|		|		|		|		|		|		|	
	|		|		|		|		|		|		|	
	|		|		|		|		|		|		|	




	|	Қазақстан РеспубликасыІшкі істер министрінің2017 жылғы 5 желтоқсандағы№ 814 бұйрығына4-қосымшаЖеке басты куәландыратынқұжаттарды (босқын куәлігіненбасқа) дайындау үшінформулярдың нысанын жәнеоны ресімдеу, толтыру, есепкеалу, сақтау, тапсыру, жұмсау,жою қағидаларына19-қосымша
	|	Нысан
	|	20___ж. "___"__________шығыс №

Дайындалған құжаттарды, формулярларды  ІІМ КҚҚК-ден ІІД-ге, ІІД-ден ҚАІІб-ге жолдауға арналған ТІЗІЛІМ

№ р/с	|	Журналдардың нөмірі	|	Құжаттар саны	|	Формулярлар саны	|	Ескертпе
1	|		|		|		|	
ЖИЫНЫ:	|		|		|	

__________________________________________________________________________

ҚР ІІМ КҚҚК Басқармасының уәкілетті қызметкерінің Т.А.Ә. (ол болған кезде) қолы

Тізілімде санамаланған құжаттарды тапсырдым:

__________________________________________________________________________

Қалалық, облыстық Ішкі істер департаментінің уәкілетті қызметкерінің Т.А.Ә. (ол болған кезде) қолы

Тізілімде санамаланған құжаттарды қабылдадым:

__________________________________________________________________________

Қаланың, ауданның Ішкі істер басқармасының (бөлімінің) уәкілетті қызметкерінің Т.А.Ә. (ол болған кезде) қолы

__________________________________________________________________________

